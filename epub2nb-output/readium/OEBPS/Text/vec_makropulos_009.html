<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<!--?xml version='1.0' encoding='utf-8'?--><html xmlns="http://www.w3.org/1999/xhtml">
<head>
    <meta name="Generator" content="Microsoft Word 15 (filtered)"/>
    <title>Věc Makropulos</title>
    <meta http-equiv="Content-Type" content="text/html; charset=utf-8"/>
  <link href="../Styles/stylesheet.css" rel="stylesheet" type="text/css"/>
<link href="../Styles/page_styles.css" rel="stylesheet" type="text/css"/>
</head>
  <body>
<div class="wordsection5">
<h2 class="mlpuroven2kapitola">DĚJSTVÍ PRVNÍ</h2>

<p class="mlpscenickepoznamky">Solicitátorův pokoj u dr. Kolenatého. V pozadí
dveře ven, vlevo do kanceláře. Při zadní stěně vysoká registratura s nesčetnými
příhradami abecedně značenými; při ní žebříček. Vlevo stůl solicitátorův,
uprostřed dvojitý stůl písařský, vpravo několik křesel pro čekající klienty. Na
stěnách různé tarify, vyhlášky, kalendář atd. a telefon. Všude plno listin,
knih, fasciklů a aktů.</p>

<p class="mlptextbez1radku">&#160;</p>

<p class="mlptextbez1radku">&#160;</p>

<p class="mlptextbez1radku">&#160;</p>

<p class="mlpprimarec"><span class="mlpznaktucne11b">VÍTEK</span> <span class="mlpznakkurziva11b">(uklízí akta do registratury)</span>:<span class="mlpznaktucne11b"> </span>Ach je! Ach bože! Jedna hodina… Starý už
nepřijde. – Causa Gregor-Prus. G, GR, tady. (<span class="mlpznakkurziva11b">Vylézá
po žebříčku.)</span> Causa Gregor. Koukej, takys už dodělala. Ahi! Ach bože! <span class="mlpznakkurziva11b">(Listuje ve fasciklu.)</span> Osmnáct set dvacet sedm.
Osmnáct set dvaatřicet. Dvaatřicet. Osmnáct set čtyřicet. Čtyřicet. Čtyřicet.
Čtyřicet sedm. Za pár let jsme mohli mít stoleté jubileum. Škoda tak krásného
procesu! <span class="mlpznakkurziva11b">(Zastrkuje fascikl.)</span> Zde…
odpočívá… causa Gregor-Prus. Ahi, nic netrvá věčně. Vanitas… Prach a popel… <span class="mlpznakkurziva11b">(Usedne zamyšleně na nejvyšší příčli žebříčku.)</span>
To se ví, šlechta. Stará šlechta. Jak by ne, baron Prus. A soudí se to sto let,
špinavci! – <span class="mlpznakkurziva11b">(Pauza.)</span> „Citoyen! Občané! Což
strpíte nadále, aby tito privilegovaní, tato stará šlechta hýčkaná králi
Francie, tento stav, jenž za své výsady neděkuje přírodě ani rozumu, nýbrž
tyranii, tento hlouček dvořanů a dědičných hodnostářů, tito držitelé půdy, moci
i práv…“ Ahi!</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(zůstane stát ve dveřích, sám nepozorován, chvilku
poslouchá)</span>:<span class="mlpznaktucne11b"> </span>Dobrý den, občane Marate!</p>

<p class="mlpprimarec"><span class="mlpznaktucne11b">VÍTEK</span>: To není Marat,
to je Danton. Řeč z 23. října 1792. Prosím tisíckrát za odpuštění, pane.</p>

<p class="mlpprimarec"><span class="mlpznaktucne11b">GREGOR</span>: Doktor tu není?</p>

<p class="mlpprimarec"><span class="mlpznaktucne11b">VÍTEK</span> <span class="mlpznakkurziva11b">(slézá ze žebříčku)</span>:<span class="mlpznaktucne11b">
</span>Dosud se nevrátil, pane.</p>

<p class="mlpprimarec"><span class="mlpznaktucne11b">GREGOR</span>: A rozsudek?</p>

<p class="mlpprimarec"><span class="mlpznaktucne11b">VÍTEK</span>: Nevím nic, pane
Gregore, ale –</p>

<p class="mlpprimarec"><span class="mlpznaktucne11b">GREGOR</span>: Stojí to
špatně?</p>

<p class="mlpprimarec"><span class="mlpznaktucne11b">VÍTEK</span>: Nemohu sloužit;
ale škoda tak krásného procesu, pane.</p>

<p class="mlpprimarec"><span class="mlpznaktucne11b">GREGOR</span>: Je ztracen?</p>

<p class="mlpprimarec"><span class="mlpznaktucne11b">VÍTEK</span>: Nevím; náš starý
je od rána u soudu. Ale já bych –</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(vrhne se do klubovky)</span>:<span class="mlpznaktucne11b"> </span>Zatelefonujte tam. Volejte doktora Kolenatého.
Rychle, člověče!</p>

<p class="mlpprimarec"><span class="mlpznaktucne11b">VÍTEK</span> <span class="mlpznakkurziva11b">(běží k aparátu)</span>:<span class="mlpznaktucne11b"> </span>Prosím
hned. Haló! – <span class="mlpznakkurziva11b">(Obrací se od aparátu.)</span> Já
bych to, pane, nebyl hnal k Nejvyššímu soudu.</p>

<p class="mlpprimarec"><span class="mlpznaktucne11b">GREGOR</span>: Proč?</p>

<p class="mlpprimarec"><span class="mlpznaktucne11b">VÍTEK</span>: Protože – Haló,
dva dva třicet pět. Tři pět, ano. – <span class="mlpznakkurziva11b">(Obrací se.)</span>
Protože to znamená konec, pane.</p>

<p class="mlpprimarec"><span class="mlpznaktucne11b">GREGOR</span>: Jaký konec?</p>

<p class="mlpprimarec"><span class="mlpznaktucne11b">VÍTEK</span>: Konec procesu.
Konec causy Gregor. To už nebyl proces, pane, to byla historická památka. Když
už to trvá přes devadesát – <span class="mlpznakkurziva11b">(Do aparátu:)</span>
Haló, slečno, je u vás ještě advokát Kolenatý? Tady jeho kancelář. Že ho prosím
k aparátu. – <span class="mlpznakkurziva11b">(Obrací se.)</span> Fascikl Gregor,
pane, to je kus dějin. Skoro sto let, pane – <span class="mlpznakkurziva11b">(Do
aparátu:)</span> Haló! Už odešel? Tak děkuju. <span class="mlpznakkurziva11b">(Pověsí
sluchátko.)</span> Už odešel. Je asi na cestě sem.</p>

<p class="mlpprimarec"><span class="mlpznaktucne11b">GREGOR</span>: A rozsudek?</p>

<p class="mlpprimarec"><span class="mlpznaktucne11b">VÍTEK</span>: Nemohu sloužit,
pane. Já bych chtěl, aby nebyl žádný. Já – já si nemohu pomoct, pane Gregore;
ale když si pomyslím, že dnes je poslední den causy Gregor – Už na ní píšu
dvaatřicet let. Tehdy sem chodil váš nebožtík pan otec, dej mu bůh věčnou
slávu; ale on a nebožtík doktor Kolenatý, otec tohohle, to byla velká generace,
pane.</p>

<p class="mlpprimarec"><span class="mlpznaktucne11b">GREGOR</span>: Děkuju.</p>

<p class="mlpprimarec"><span class="mlpznaktucne11b">VÍTEK</span>: Náramní
právníci, pane. Samá kasace a zmatečnost a takové ty kličky. Třicet let ten
proces udrželi, pane. A vy, prásk! hned k Nejvyššímu soudu. Jen aby už byl
konec! Škoda tak krásného procesu pro vás. Takhle zabít stoletou causu!</p>

<p class="mlpprimarec"><span class="mlpznaktucne11b">GREGOR</span>: Nežvaňte,
Vítku. Já to chci konečně vyhrát.</p>

<p class="mlpprimarec"><span class="mlpznaktucne11b">VÍTEK</span>: Nebo konečně
prohrát, ne?</p>

<p class="mlpprimarec"><span class="mlpznaktucne11b">GREGOR</span>: Raději prohrát
než… než… Poslyšte, Vítku, vždyť by se z toho člověk zbláznil: mít pořád před
nosem sto padesát miliónů… Mít je skoro v hrsti… Odmalička slyšet jen o nich… <span class="mlpznakkurziva11b">(Vstane.)</span> Vy myslíte, že to prohraju?</p>

<p class="mlpprimarec"><span class="mlpznaktucne11b">VÍTEK</span>: Já nevím, pane
Gregore. Tuze sporný případ.</p>

<p class="mlpprimarec"><span class="mlpznaktucne11b">GREGOR</span>: Nu dobře. Ale
prohraju-li to, pak –</p>

<p class="mlpprimarec"><span class="mlpznaktucne11b">VÍTEK</span>: – pak se
zastřelíte, pane. Zrovna tak to říkal nebožtík pan otec.</p>

<p class="mlpprimarec"><span class="mlpznaktucne11b">GREGOR</span>: Však se
zastřelil.</p>

<p class="mlpprimarec"><span class="mlpznaktucne11b">VÍTEK</span>: Ale ne pro naši
causu. Pro dluhy. Když se tak žije… na konto dědictví…</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(zmučen, usedne)</span>:<span class="mlpznaktucne11b"> </span>Mlčte,
prosím vás!</p>

<p class="mlpprimarec"><span class="mlpznaktucne11b">VÍTEK</span>: Ahi, nemáte
nervy na velké procesy. Takový krásný materiál! <span class="mlpznakkurziva11b">(Vylézá
na žebříček a vyndává fascikl Gregor.)</span> Podívejte se, pane Gregore, na ta
akta. Osmnáct set dvacet sedm, nejstarší číslo v naší kanceláři. Unikát, pane!
Zrovna do muzea. A tohle krásné písmo z osmnáct set čtyřicet. Bože ten člověk
měl ruku! Jen se koukněte, jaké to je písmo! Povídám, požitek.</p>

<p class="mlpprimarec"><span class="mlpznaktucne11b">GREGOR</span>: Vy jste blázen.</p>

<p class="mlpprimarec"><span class="mlpznaktucne11b">VÍTEK</span> <span class="mlpznakkurziva11b">(ukládá pobožně fascikl)</span>:<span class="mlpznaktucne11b"> </span>Ach Jezus, snad to Nejvyšší soud ještě odročí.</p>

<p class="mlpprimarec"><span class="mlpznaktucne11b">KRISTINA</span> <span class="mlpznakkurziva11b">(otevře potichu dveře)</span>:<span class="mlpznaktucne11b"> </span>Tati, nepůjdeš domů?</p>

<p class="mlpprimarec"><span class="mlpznaktucne11b">VÍTEK</span> <span class="mlpznakkurziva11b">(slézá)</span>:<span class="mlpznaktucne11b"> </span>Počkej,
hned – hned – Jen co se vrátí šéf.</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(vstane)</span>:<span class="mlpznaktucne11b"> </span>To
je slečna dcera?</p>

<p class="mlpprimarec"><span class="mlpznaktucne11b">VÍTEK</span>: Ano. Jdi ven,
Kristo. Počkej na chodbě.</p>

<p class="mlpprimarec"><span class="mlpznaktucne11b">GREGOR</span>: Ale bůh
uchovej, slečno. Snad totiž nepřekážím. Ze školy?</p>

<p class="mlpprimarec"><span class="mlpznaktucne11b">KRISTINA</span>: Ze zkoušky.</p>

<p class="mlpprimarec"><span class="mlpznaktucne11b">VÍTEK</span>: Má dcera zpívá v
divadle. Tak jdi už! Tady nemáš co dělat.</p>

<p class="mlpprimarec"><span class="mlpznaktucne11b">KRISTINA</span>: Tati, ta
Marty je o-hrom-ná!</p>

<p class="mlpprimarec"><span class="mlpznaktucne11b">GREGOR</span>: Kdo, slečno?</p>

<p class="mlpprimarec"><span class="mlpznaktucne11b">KRISTINA</span>: No přece
Marty! Emilia Marty!</p>

<p class="mlpprimarec"><span class="mlpznaktucne11b">GREGOR</span>: Kdo je to?</p>

<p class="mlpprimarec"><span class="mlpznaktucne11b">KRISTINA</span>: Vy nic
nevíte! To je největší zpěvačka na světě. Dnes večer zpívá – Ráno s námi
zkoušela – Tati!</p>

<p class="mlpprimarec"><span class="mlpznaktucne11b">VÍTEK</span>: Nu copak?</p>

<p class="mlpprimarec"><span class="mlpznaktucne11b">KRISTINA</span>: Tati, já – já
– půjdu od divadla! Já tam nebudu! za nic! za nic! <span class="mlpznakkurziva11b">(Vzlyká a obrátí se zády.)</span></p>

<p class="mlpprimarec"><span class="mlpznaktucne11b">VÍTEK</span> <span class="mlpznakkurziva11b">(běží k ní)</span>:<span class="mlpznaktucne11b"> </span>Kristo,
co ti udělali?</p>

<p class="mlpprimarec"><span class="mlpznaktucne11b">KRISTINA</span>: Protože… nic…
neumím! Tati, ta Marty – – – Já… Kdybys ji slyšel… Já už nikdy nechci zpívat!</p>

<p class="mlpprimarec"><span class="mlpznaktucne11b">VÍTEK</span>: Tak se
podívejte! A má hlásek – Ale jdi, ty hloupá! Prosím tě, dítě!</p>

<p class="mlpprimarec"><span class="mlpznaktucne11b">GREGOR</span>: Kdo ví, slečno;
třeba by vám ta slavná Marty teď zrovna záviděla.</p>

<p class="mlpprimarec"><span class="mlpznaktucne11b">KRISTINA</span>: A co?</p>

<p class="mlpprimarec"><span class="mlpznaktucne11b">GREGOR</span>: Vaše mládí.</p>

<p class="mlpprimarec"><span class="mlpznaktucne11b">VÍTEK</span>: No právě! Tak
vidíš, Kristo. To je pan Gregor, víš? Počkej, až budeš mít její léta… Jak je ta
Marty stará?</p>

<p class="mlpprimarec"><span class="mlpznaktucne11b">KRISTINA</span>: Nevím. To…
nikdo… nepozná. Asi třicet.</p>

<p class="mlpprimarec"><span class="mlpznaktucne11b">VÍTEK</span>: No tak vidíš,
třicet! To už je věk, děvče!</p>

<p class="mlpprimarec"><span class="mlpznaktucne11b">KRISTINA</span>: A krásná je!
Bože ta je krásná!</p>

<p class="mlpprimarec"><span class="mlpznaktucne11b">VÍTEK</span>: Prosím tě, v třiceti
letech! To je toho! Počkej, až ty –</p>

<p class="mlpprimarec"><span class="mlpznaktucne11b">GREGOR</span>: Slečno, dnes
večer se půjdu podívat do divadla. Ale ne na Marty. Na vás.</p>

<p class="mlpprimarec"><span class="mlpznaktucne11b">KRISTINA</span>: To byste
musel být osel, kdybyste se nedíval na Marty. A k tomu slepý.</p>

<p class="mlpprimarec"><span class="mlpznaktucne11b">GREGOR</span>: Děkuju. To
stačí.</p>

<p class="mlpprimarec"><span class="mlpznaktucne11b">VÍTEK</span>: Ahi, ta je
hubatá.</p>

<p class="mlpprimarec"><span class="mlpznaktucne11b">KRISTINA</span>: Nemá mluvit o
Marty, když jí nezná. Každý je po ní blázen! Každý! <span class="mlpznakkurziva11b">(Vejde dr. Kolenatý.)</span></p>

<p class="mlpprimarec"><span class="mlpznaktucne11b">KOLENATÝ</span>: I koukejme,
Kristinka! Pozdrav bůh – Aha, pan klient je tady. Jak se vede?</p>

<p class="mlpprimarec"><span class="mlpznaktucne11b">GREGOR</span>: Jak jsme
dopadli?</p>

<p class="mlpprimarec"><span class="mlpznaktucne11b">KOLENATÝ</span>: Ještě nijak.
Nejvyšší soud se právě odebral –</p>

<p class="mlpprimarec"><span class="mlpznaktucne11b">GREGOR</span>: – k poradě?</p>

<p class="mlpprimarec"><span class="mlpznaktucne11b">KOLENATÝ</span>: Ne, k obědu.</p>

<p class="mlpprimarec"><span class="mlpznaktucne11b">GREGOR</span>: A rozsudek?</p>

<p class="mlpprimarec"><span class="mlpznaktucne11b">KOLENATÝ</span>: Až odpoledne,
milý pane. Jen strpení. Obědval jste už?</p>

<p class="mlpprimarec"><span class="mlpznaktucne11b">VÍTEK</span>: Ach bože bože!</p>

<p class="mlpprimarec"><span class="mlpznaktucne11b">KOLENATÝ</span>: Co je?</p>

<p class="mlpprimarec"><span class="mlpznaktucne11b">VÍTEK</span>: Škoda tak
krásného procesu.</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(usedá)</span>: Zas čekat! To je strašné!</p>

<p class="mlpprimarec"><span class="mlpznaktucne11b">KRISTINA</span> <span class="mlpznakkurziva11b">(k Vítkovi)</span>: Tak pojď, tati!</p>

<p class="mlpprimarec"><span class="mlpznaktucne11b">KOLENATÝ</span>: Jak se má,
Kristinko? Ale to mám radost, že ji zas jednou vidím!</p>

<p class="mlpprimarec"><span class="mlpznaktucne11b">GREGOR</span>: Doktore, docela
upřímně: jak si stojíme?</p>

<p class="mlpprimarec"><span class="mlpznaktucne11b">KOLENATÝ</span>: Lala.</p>

<p class="mlpprimarec"><span class="mlpznaktucne11b">GREGOR</span>: Špatně?</p>

<p class="mlpprimarec"><span class="mlpznaktucne11b">KOLENATÝ</span>: Poslyšte,
přítelíčku, dělal jsem vám někdy nějaké naděje?</p>

<p class="mlpprimarec"><span class="mlpznaktucne11b">GREGOR</span>: Proč tedy…
proč…</p>

<p class="mlpprimarec"><span class="mlpznaktucne11b">KOLENATÝ</span>: Proč vám ten
proces vedu? Inu protože jsem vás zdědil, kamaráde. Vás, Vítka, a tamhleten
stůl. Co chcete? Causa Gregor, to se dědí v rodině jako nemoc. Však vás to nic
nestojí.</p>

<p class="mlpprimarec"><span class="mlpznaktucne11b">GREGOR</span>: Dostanete
palmár, až to vyhraju.</p>

<p class="mlpprimarec"><span class="mlpznaktucne11b">KOLENATÝ</span>: A to se tuze
těším.</p>

<p class="mlpprimarec"><span class="mlpznaktucne11b">GREGOR</span>: Vy tedy myslíte
–</p>

<p class="mlpprimarec"><span class="mlpznaktucne11b">KOLENATÝ</span>: Když to
chcete vědět, ano.</p>

<p class="mlpprimarec"><span class="mlpznaktucne11b">GREGOR</span>: – že to
prohrajeme?</p>

<p class="mlpprimarec"><span class="mlpznaktucne11b">KOLENATÝ</span>: Ale to se
rozumí.</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(zdrcen)</span>:<span class="mlpznaktucne11b"> </span>Dobrá.</p>

<p class="mlpprimarec"><span class="mlpznaktucne11b">KOLENATÝ</span>: No, zastřelit
se ještě nemusíte.</p>

<p class="mlpprimarec"><span class="mlpznaktucne11b">KRISTINA</span>: Tati, on se
chce zastřelit?</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(přemáhá se)</span>:<span class="mlpznaktucne11b"> </span>Kdepak,
slečno. Máme přec ujednáno, že se dnes večer přijdu na vás podívat.</p>

<p class="mlpprimarec"><span class="mlpznaktucne11b">KRISTINA</span>: Na mne ne. <span class="mlpznakkurziva11b">(Zazvonění.)</span></p>

<p class="mlpprimarec"><span class="mlpznaktucne11b">VÍTEK</span>: Kdopak zas – Řeknu,
že tu nejste. <span class="mlpznakkurziva11b">(Vychází ven.)</span> Vyhodit!
Vyhodit!</p>

<p class="mlpprimarec"><span class="mlpznaktucne11b">KOLENATÝ</span>: Propánakrále,
Kristinko, ona vyrostla! Pomalu z ní bude ženská.</p>

<p class="mlpprimarec"><span class="mlpznaktucne11b">KRISTINA</span>: Ne, jen se
podívejte!</p>

<p class="mlpprimarec"><span class="mlpznaktucne11b">KOLENATÝ</span>: Copak?</p>

<p class="mlpprimarec"><span class="mlpznaktucne11b">KRISTINA</span>: Ten pán… jak <span class="mlpznaktucne11b">hrozně</span> zbledl!</p>

<p class="mlpprimarec"><span class="mlpznaktucne11b">GREGOR</span>: Já? Prosím za
odpuštění, slečno. Poněkud nachlazen.</p>

<p class="mlpprimarec"><span class="mlpznaktucne11b">VÍTEK</span> <span class="mlpznakkurziva11b">(za dveřmi)</span>:<span class="mlpznaktucne11b"> </span>Tudy
prosím. Ano prosím. Jen račte.</p>

<p class="mlpscenickepoznamky">(Vejde Emilia Marty, za ní Vítek.)</p>

<p class="mlpprimarec"><span class="mlpznaktucne11b">KRISTINA</span>: Ježíši, to je
Marty!</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(na prahu)</span>:<span class="mlpznaktucne11b"> </span>Doktor
Kolenatý?</p>

<p class="mlpprimarec"><span class="mlpznaktucne11b">KOLENATÝ</span>: Prosím. Mohu
sloužit?</p>

<p class="mlpprimarec"><span class="mlpznaktucne11b">EMILIA</span>: Já jsem Marty.
Jdu k vám ve věci –</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(s ohromnou poklonou ukazuje k své kanceláři)</span>:<span class="mlpznaktucne11b"> </span>Račte prosím!</p>

<p class="mlpprimarec"><span class="mlpznaktucne11b">EMILIA</span>: – ve věci
procesu Gregorova.</p>

<p class="mlpprimarec"><span class="mlpznaktucne11b">GREGOR</span>: Jakže?
Milostivá paní –</p>

<p class="mlpprimarec"><span class="mlpznaktucne11b">EMILIA</span>: Nejsem vdána.</p>

<p class="mlpprimarec"><span class="mlpznaktucne11b">KOLENATÝ</span>: Slečno
Martyová, to je pan Gregor, můj mandant.</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(prohlíží si Gregora)</span>:<span class="mlpznaktucne11b"> </span>Tenhle? Ať tu třeba zůstane. <span class="mlpznakkurziva11b">(Usedne.)</span></p>

<p class="mlpprimarec"><span class="mlpznaktucne11b">VÍTEK</span> <span class="mlpznakkurziva11b">(strká Kristinu ze dveří)</span>:<span class="mlpznaktucne11b"> </span>Pojď, Kristo, pojď! <span class="mlpznakkurziva11b">(Po špičkách odejde, klaně se.)</span></p>

<p class="mlpprimarec"><span class="mlpznaktucne11b">EMILIA</span>: To děvče jsem
někde viděla.</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(zavírá za nimi dveře)</span>:<span class="mlpznaktucne11b"> </span>Slečno Martyová, je mi ohromnou ctí –</p>

<p class="mlpprimarec"><span class="mlpznaktucne11b">EMILIA</span>: Ó prosím. Tedy
vy jste ten advokát –</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(usedá proti ní)</span>:<span class="mlpznaktucne11b"> </span>K<span class="mlpznaktucne11b"> </span>službám.</p>

<p class="mlpprimarec"><span class="mlpznaktucne11b">EMILIA</span>: – co zastupuje
toho Gregora –</p>

<p class="mlpprimarec"><span class="mlpznaktucne11b">GREGOR</span>: Totiž mne.</p>

<p class="mlpprimarec"><span class="mlpznaktucne11b">EMILIA</span>: – v procesu o dědictví
Pepi Prusa?</p>

<p class="mlpprimarec"><span class="mlpznaktucne11b">KOLENATÝ</span>: Totiž barona
Josefa Ferdinanda Prusa, zesnulého 1827.</p>

<p class="mlpprimarec"><span class="mlpznaktucne11b">EMILIA</span>: Jděte, on už
umřel?</p>

<p class="mlpprimarec"><span class="mlpznaktucne11b">KOLENATÝ</span>: Bohužel.
Dokonce málem už před sto lety.</p>

<p class="mlpprimarec"><span class="mlpznaktucne11b">EMILIA</span>: Á, chudáček. To
jsem nevěděla.</p>

<p class="mlpprimarec"><span class="mlpznaktucne11b">KOLENATÝ</span>: Ah tak. Mohu
vám snad posloužit v něčem jiném?</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(vstane)</span>:<span class="mlpznaktucne11b"> </span>Oh,
já vás nechci zdržovat.</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(vstane)</span>:<span class="mlpznaktucne11b"> </span>Pardon,
slečno. Myslím, že jste se neobtěžovala bez příčiny.</p>

<p class="mlpprimarec"><span class="mlpznaktucne11b">EMILIA</span>: Ne. <span class="mlpznakkurziva11b">(Usedne opět.)</span> Chtěla jsem vám něco říci.</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(usedá)</span>:<span class="mlpznaktucne11b"> </span>Ve
věci Gregorově?</p>

<p class="mlpprimarec"><span class="mlpznaktucne11b">EMILIA</span>: Snad.</p>

<p class="mlpprimarec"><span class="mlpznaktucne11b">KOLENATÝ</span>: Ale vy jste
cizinka, že?</p>

<p class="mlpprimarec"><span class="mlpznaktucne11b">EMILIA</span>: Ovšem. Teprve
dnes ráno jsem vůbec zvěděla o vašem… o procesu tohohle pána. Docela náhodou.</p>

<p class="mlpprimarec"><span class="mlpznaktucne11b">KOLENATÝ</span>: Hleďme!</p>

<p class="mlpprimarec"><span class="mlpznaktucne11b">EMILIA</span>: Jen z novin,
víte? Hledám, co tam píšou o mně, a najednou čtu: „Poslední den procesu Gregor
contra Prus.“ Náhoda, co?</p>

<p class="mlpprimarec"><span class="mlpznaktucne11b">KOLENATÝ</span>: Inu, bylo to
ve všech novinách.</p>

<p class="mlpprimarec"><span class="mlpznaktucne11b">EMILIA</span>: A protože…
náhodou… protože jsem si na něco vzpomněla… Zkrátka, můžete mi něco říci o tom
procesu?</p>

<p class="mlpprimarec"><span class="mlpznaktucne11b">KOLENATÝ</span>: Tažte se, nač
chcete. Prosím.</p>

<p class="mlpprimarec"><span class="mlpznaktucne11b">EMILIA</span>: Já o tom nic
nevím.</p>

<p class="mlpprimarec"><span class="mlpznaktucne11b">KOLENATÝ</span>: Zhola nic?
Ani slova?</p>

<p class="mlpprimarec"><span class="mlpznaktucne11b">EMILIA</span>: Vždyť o tom
slyším poprvé.</p>

<p class="mlpprimarec"><span class="mlpznaktucne11b">KOLENATÝ</span>: Ale pak – promiňte
– pak nechápu, jaký máte zájem –</p>

<p class="mlpprimarec"><span class="mlpznaktucne11b">GREGOR</span>: Jen vypravujte,
doktore.</p>

<p class="mlpprimarec"><span class="mlpznaktucne11b">KOLENATÝ</span>: Inu slečno,
je to takový shnilý proces.</p>

<p class="mlpprimarec"><span class="mlpznaktucne11b">EMILIA</span>: Ale Gregor je v
právu, že?</p>

<p class="mlpprimarec"><span class="mlpznaktucne11b">KOLENATÝ</span>: Patrně. Ale s
tím to nevyhraje.</p>

<p class="mlpprimarec"><span class="mlpznaktucne11b">GREGOR</span>: Tak začněte.</p>

<p class="mlpprimarec"><span class="mlpznaktucne11b">EMILIA</span>: Aspoň v hlavních
rysech.</p>

<p class="mlpprimarec"><span class="mlpznaktucne11b">KOLENATÝ</span>: Nu baví-li
vás to… <span class="mlpznakkurziva11b">(Položí se v lenošce a rychle´odříkává:)</span>
Tak tedy kolem roku 1820 vládl na baronském panství Prusů, totiž na dvorech
Semonice, Loukov, Nová Ves, Königsdorf a tak dále slabomyslný baron Josef
Ferdinand Prus –</p>

<p class="mlpprimarec"><span class="mlpznaktucne11b">EMILIA</span>: Pepi že byl
slabomyslný? Ó ne!</p>

<p class="mlpprimarec"><span class="mlpznaktucne11b">KOLENATÝ</span>: Snad tedy
podivínský.</p>

<p class="mlpprimarec"><span class="mlpznaktucne11b">EMILIA</span>: Řekněte
nešťastný.</p>

<p class="mlpprimarec"><span class="mlpznaktucne11b">KOLENATÝ</span>: Pardon, to
snad nemůžete vědět.</p>

<p class="mlpprimarec"><span class="mlpznaktucne11b">EMILIA</span>: Vy teprv ne.</p>

<p class="mlpprimarec"><span class="mlpznaktucne11b">KOLENATÝ</span>: Nu bůh suď.
Tedy Josef Ferdinand Prus, který zemřel neženat, bezdětek a bez závěti roku
1827.</p>

<p class="mlpprimarec"><span class="mlpznaktucne11b">EMILIA</span>: Nač zemřel?</p>

<p class="mlpprimarec"><span class="mlpznaktucne11b">KOLENATÝ</span>: Zápal mozku
či co. V dědictví se uvázal jeho cousin, polský baron Emmerich
Prus-Zabrze-Pinski. Proti němu vystoupil s žalobou o celé dědictví jistý hrabě
Szepházy de Marosvár, synovec matky zesnulého, což se nás jinak netýká; a s nárokem
na zboží Loukov jakýsi Ferdinand Karel Gregor, takto praděd mého klienta.</p>

<p class="mlpprimarec"><span class="mlpznaktucne11b">EMILIA</span>: Kdy?</p>

<p class="mlpprimarec"><span class="mlpznaktucne11b">KOLENATÝ</span>: Hned roku
1827.</p>

<p class="mlpprimarec"><span class="mlpznaktucne11b">EMILIA</span>: Počkejte; tehdy
musel být Ferdi ještě chlapec.</p>

<p class="mlpprimarec"><span class="mlpznaktucne11b">KOLENATÝ</span>: Zcela
správně. Tehdy chovanec Tereziánské akademie, zastoupený vídeňským advokátem.
Jeho nárok na zboží Loukov se opíral o tato fakta: Předně že zesnulý rok před smrtí
se dostavil osobně, hochpersönlich, k správci Tereziánské akademie a prohlásil,
že odevzdává das obengenannte Gut samt Schloss, Höfen, Meierhöfen und Inventar,
tedy celé svrchupsané zboží na vydržování des genannten Minderjährigen, tehdy
řečeného nezletilého Gregora, kterýžto řečený má býti, falls und sobald er
majorenn wird, čili v termínu plnoletí uveden in Besitz und Eigentum, to jest v
plné vlastnictví svrchupsaného zboží. Item o fakt, pro secundo: že řečený
nezletilý dostával na rozkaz a za živobytí zesnulého požitky a výkazy
svrchupsaného zboží s titulem Besitzer und Eigentümer des Gutes Loukov, čímž
tedy je podán důkaz takzvaného naturálního držení.</p>

<p class="mlpprimarec"><span class="mlpznaktucne11b">EMILIA</span>: Tedy tím by
bylo všecko v pořádku, ne?</p>

<p class="mlpprimarec"><span class="mlpznaktucne11b">KOLENATÝ</span>: Pardon. Proti
tomu baron Emmerich Prus namítal, že darování svrchupsaného zboží není
provedeno knihovně, totiž zápisem v gruntovní knize, že zesnulý nezanechal
psaného testamentu a naopak – hingegen – ve své poslední hodince učinil ústní
pořízení ve prospěch osoby jiné –</p>

<p class="mlpprimarec"><span class="mlpznaktucne11b">EMILIA</span>: To není možno!
Které osoby?</p>

<p class="mlpprimarec"><span class="mlpznaktucne11b">KOLENATÝ</span>: Tady je
háček, slečno. Počkejte, hned vám to přečtu. <span class="mlpznakkurziva11b">(Vylézá
po žebříčku k registratuře.)</span> To vám je legrace, uvidíte. Aha, tady je
to. <span class="mlpznakkurziva11b">(Vyndá fascikl „Gregor“, usedne na poslední
příčli a rychle listuje.)</span> Zvzvzvzv, aha. „Das während des Ablebens des
hochwohlgebornen Majoratsherrn Freiherrn Prus Josef Ferdinand von Semonitz
vorgenommene Protokoll usw.“ Teda úmrtní protokol, slečno, který podepsal
nějaký páter, doktor a notář u smrtelné postele Josefa Pruse. Tak tedy: … „umírající…
ve vysoké horečce… otázán podepsaným notářem, má-li ještě nějaké přání,…
prohlásil několikrát – wiederholten Male –, že zboží Loukov – dass das Allodium
Loukov… Herrn Mach Gregor zukommen soll…“ <span class="mlpznakkurziva11b">(Zavírá
akta.)</span> Herrn Mach Gregor. <span class="mlpznakkurziva11b">(Zastrkuje
fascikl.)</span> Nějakému panu Machovi, slečno. Nějakému Gregoru Machovi, čili
po česku Řehoři Machovi, osobě tehdy nepovědomé a ne zvěstné. <span class="mlpznakkurziva11b">(Zůstane sedět nahoře.)</span></p>

<p class="mlpprimarec"><span class="mlpznaktucne11b">EMILIA</span>: Ale to je omyl!
Pepi přec myslel určitě Gregora, Ferdi Gregora!</p>

<p class="mlpprimarec"><span class="mlpznaktucne11b">KOLENATÝ</span>: Patrně,
slečno; ale co je psáno, je psáno. Tehdy opravdu řečený Gregor namítal, že
slovo „Mach“ se ocitlo v ústní závěti jen nějakým přeslechnutím nebo přepsáním,
že „Gregor“ tam má být jménem vlastním a nikoliv křestním et cetera. Ale
littera scripta valet – a Emmerich Prus podržel Loukov i celé dědictví.</p>

<p class="mlpprimarec"><span class="mlpznaktucne11b">EMILIA</span>: A Gregor?</p>

<p class="mlpprimarec"><span class="mlpznaktucne11b">KOLENATÝ</span>: Gregor nic.
Zatím ten cousin Szepházy, podle všeho náramně zajímavý lotr, kdesi vyšťáral
nějaké individuum, které se náhodou jmenovalo Řehoř Mach. Tak tenhleten Mach se
vám přihlásil u soudu, že prý zesnulý měl k němu tajné závazky – patrně
choulostivého rázu –</p>

<p class="mlpprimarec"><span class="mlpznaktucne11b">EMILIA</span>: To je lež!</p>

<p class="mlpprimarec"><span class="mlpznaktucne11b">KOLENATÝ</span>: Zajisté. A že
se hlásí o loukovské dědictví; načež pan Řehoř Mach zmizel, nechávaje v rukou
pana Szepháze notářský postup svých nároků na Loukov, – zač, to historie
nepraví. A teď ten kavalír Szepházy procesoval jeho jménem o Loukov, a považte
si, že to vyhrál. Nyčko byl Loukov zas jeho.</p>

<p class="mlpprimarec"><span class="mlpznaktucne11b">EMILIA</span>: To je nesmysl!</p>

<p class="mlpprimarec"><span class="mlpznaktucne11b">KOLENATÝ</span>: Švanda, co? A
tehdy řečený Gregor začal proces proti Szepházovi: že dotyčný Řehoř Mach není
de iure dědicem Loukova, že zesnulý činil ústní pořízení ve stavu vysoké
horečky a kdesi cosi. Po dlouhém tahání to vyhrál, předešlý rozsudek zrušen,
ale Loukov nebyl odevzdán Gregorovi, nýbrž zase Emmerichu Prusovi, rozumíte?</p>

<p class="mlpprimarec"><span class="mlpznaktucne11b">GREGOR</span>: Víte, slečno,
tomu se říká spravedlnost.</p>

<p class="mlpprimarec"><span class="mlpznaktucne11b">EMILIA</span>: A proč to
nedostal Gregor?</p>

<p class="mlpprimarec"><span class="mlpznaktucne11b">KOLENATÝ</span>: Inu drahá
slečno, z těch a oněch vysoce formálních důvodů, a pak, vzhledem k tomu, že ani
Řehoř Mach, ani Ferdinand Karel Gregor nebyl k zesnulému v poměru příbuzenském –</p>

<p class="mlpprimarec"><span class="mlpznaktucne11b">EMILIA</span>: Ale počkejte!
Vždyť to byl jeho syn!</p>

<p class="mlpprimarec"><span class="mlpznaktucne11b">KOLENATÝ</span>: Kdo? Čí syn?</p>

<p class="mlpprimarec"><span class="mlpznaktucne11b">EMILIA</span>: Gregor! Ferdi
byl přece Pepiho syn!</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(vyskočí)</span>:<span class="mlpznaktucne11b"> </span>Jeho
syn? Jak to víte?</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(seběhne z žebříčku)</span>:<span class="mlpznaktucne11b"> </span>Jeho syn? A kdo byla prosím matka?</p>

<p class="mlpprimarec"><span class="mlpznaktucne11b">EMILIA</span>: Matka? To byla…
jmenovala se Ellian Mac Gregor, zpěvačka z vídeňské Dvorní opery.</p>

<p class="mlpprimarec"><span class="mlpznaktucne11b">GREGOR</span>: Jakže se
jmenovala?</p>

<p class="mlpprimarec"><span class="mlpznaktucne11b">EMILIA</span>: Mac Gregor.
Víte, to je škotské jméno.</p>

<p class="mlpprimarec"><span class="mlpznaktucne11b">GREGOR</span>: Slyšíte,
doktore? Mac Gregor! Mac! Mac! Žádný Mach! Chápete už?</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(usedá)</span>:<span class="mlpznaktucne11b"> </span>Ovšem.
A pročpak se, slečno, její syn nejmenoval taky Mac Gregor?</p>

<p class="mlpprimarec"><span class="mlpznaktucne11b">EMILIA</span>: Inu, z ohledu k
matce – Ferdi totiž vůbec nepoznal svou matku.</p>

<p class="mlpprimarec"><span class="mlpznaktucne11b">KOLENATÝ</span>: Ah tak. A máte
na to, slečno, nějaké doklady?</p>

<p class="mlpprimarec"><span class="mlpznaktucne11b">EMILIA</span>: Nevím. Tak dál.</p>

<p class="mlpprimarec"><span class="mlpznaktucne11b">KOLENATÝ</span>: Tak dál. Nu,
od té doby trvá proces o loukovské zboží s nějakými přestávkami až po naše dny,
tedy skoro sto let successive mezi několika generacemi Prusů, Szepházů a Gregorů
a za výtečné právní pomoci doktorů Kolenatých. Dík této pomoci to prohraje
poslední Gregor definitivně, a sice náhodou zrovna dnes odpoledne. Tak, a to je
všecko.</p>

<p class="mlpprimarec"><span class="mlpznaktucne11b">EMILIA</span>: A stojí ten
Loukov za tolik tahaček?</p>

<p class="mlpprimarec"><span class="mlpznaktucne11b">GREGOR</span>: To si myslím.</p>

<p class="mlpprimarec"><span class="mlpznaktucne11b">KOLENATÝ</span>: Víte, v šedesátých
letech byl na loukovské půdě otevřen uhelný důl. Cena se nedá ani přibližně
odhadnout. Řekněme sto padesát miliónů.</p>

<p class="mlpprimarec"><span class="mlpznaktucne11b">EMILIA</span>: Nic víc?</p>

<p class="mlpprimarec"><span class="mlpznaktucne11b">GREGOR</span>: Ne, nic víc.
Mně by to stačilo.</p>

<p class="mlpprimarec"><span class="mlpznaktucne11b">KOLENATÝ</span>: Drahá slečno,
máte ještě nějaký dotaz?</p>

<p class="mlpprimarec"><span class="mlpznaktucne11b">EMILIA</span>: Ano. Co
potřebujete, abyste ten proces vyhrál?</p>

<p class="mlpprimarec"><span class="mlpznaktucne11b">KOLENATÝ</span>: Inu,
nejmilejší by mně byl pořádný psaný testament.</p>

<p class="mlpprimarec"><span class="mlpznaktucne11b">EMILIA</span>: A víte o nějakém?</p>

<p class="mlpprimarec"><span class="mlpznaktucne11b">KOLENATÝ</span>: Žádného není.</p>

<p class="mlpprimarec"><span class="mlpznaktucne11b">EMILIA</span>: To je hloupé.</p>

<p class="mlpprimarec"><span class="mlpznaktucne11b">KOLENATÝ</span>: Nepochybně. <span class="mlpznakkurziva11b">(Vstane.)</span> Ještě nějaký dotaz?</p>

<p class="mlpprimarec"><span class="mlpznaktucne11b">EMILIA</span>: Ano. Komu teď
patří starý Prusův dům?</p>

<p class="mlpprimarec"><span class="mlpznaktucne11b">GREGOR</span>: Právě mému
odpůrci. Jaroslavu Prusovi.</p>

<p class="mlpprimarec"><span class="mlpznaktucne11b">EMILIA</span>: A jak se říká
těm skříním, co se do nich dávají staré spisy?</p>

<p class="mlpprimarec"><span class="mlpznaktucne11b">GREGOR</span>: Archív.</p>

<p class="mlpprimarec"><span class="mlpznaktucne11b">KOLENATÝ</span>: Registratura.</p>

<p class="mlpprimarec"><span class="mlpznaktucne11b">EMILIA</span>: Tak poslyšte, v
Prusově domě bývala taková skříň. Každá zásuvka měla letopočet. A tam dával
Pepi staré výkazy, účty a jiné krámy, rozumíte?</p>

<p class="mlpprimarec"><span class="mlpznaktucne11b">KOLENATÝ</span>: Ano, to se
dělává.</p>

<p class="mlpprimarec"><span class="mlpznaktucne11b">EMILIA</span>: A na jedné
zásuvce byl letopočet 1816. Víte, toho roku se Pepi seznámil s tou Ellian Mac
Gregor. Na vídeňském kongresu nebo tak někdy.</p>

<p class="mlpprimarec"><span class="mlpznaktucne11b">KOLENATÝ</span>: Aha!</p>

<p class="mlpprimarec"><span class="mlpznaktucne11b">EMILIA</span>: A do té zásuvky
schoval všechny dopisy, které od Elliany měl.</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(usedá)</span>:<span class="mlpznaktucne11b"> </span>Jak
to víte?</p>

<p class="mlpprimarec"><span class="mlpznaktucne11b">EMILIA</span>: Nemusíte se mne
ptát.</p>

<p class="mlpprimarec"><span class="mlpznaktucne11b">KOLENATÝ</span>: Promiňte. Jak
je libo.</p>

<p class="mlpprimarec"><span class="mlpznaktucne11b">EMILIA</span>: Jsou tam také
dopisy od správců a takových lidí, víte? Zkrátka hrozně mnoho starých papírů.</p>

<p class="mlpprimarec"><span class="mlpznaktucne11b">KOLENATÝ</span>: Ano.</p>

<p class="mlpprimarec"><span class="mlpznaktucne11b">EMILIA</span>: Myslíte, že to
už někdo spálil?</p>

<p class="mlpprimarec"><span class="mlpznaktucne11b">KOLENATÝ</span>: Snad. Dost
možná. Ostatně uvidíme.</p>

<p class="mlpprimarec"><span class="mlpznaktucne11b">EMILIA</span>: Půjdete se tam
podívat?</p>

<p class="mlpprimarec"><span class="mlpznaktucne11b">KOLENATÝ</span>: Zajisté.
Ovšem dovolí-li pan Prus.</p>

<p class="mlpprimarec"><span class="mlpznaktucne11b">EMILIA</span>: A když
nedovolí?</p>

<p class="mlpprimarec"><span class="mlpznaktucne11b">KOLENATÝ</span>: Což dělat!</p>

<p class="mlpprimarec"><span class="mlpznaktucne11b">EMILIA</span>: Pak tu zásuvku
musíte dostat jinak, rozumíte?</p>

<p class="mlpprimarec"><span class="mlpznaktucne11b">KOLENATÝ</span>: Ano, o půlnoci
s provazovým žebříkem, paklíči a tak dále. Slečno, slečno, vy máte názory o nás
advokátech!</p>

<p class="mlpprimarec"><span class="mlpznaktucne11b">EMILIA</span>: Ale vy to <span class="mlpznaktucne11b">musíte</span> dostat do rukou!</p>

<p class="mlpprimarec"><span class="mlpznaktucne11b">KOLENATÝ</span>: Nu uvidíme. A
dál?</p>

<p class="mlpprimarec"><span class="mlpznaktucne11b">EMILIA</span>: Jsou-li tam ty
dopisy, – – pak je… mezi nimi… taková velká žlutá obálka –</p>

<p class="mlpprimarec"><span class="mlpznaktucne11b">KOLENATÝ</span>: A v ní –</p>

<p class="mlpprimarec"><span class="mlpznaktucne11b">EMILIA</span>: Prusův
testament. Vlastnoruční a zapečetěný.</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(vstane)</span>:<span class="mlpznaktucne11b"> </span>Pro
živého boha!</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(vyskočí)</span>:<span class="mlpznaktucne11b"> </span>Víte
to jistě?</p>

<p class="mlpprimarec"><span class="mlpznaktucne11b">KOLENATÝ</span>: Prosím, co je
v něm? jaký je?</p>

<p class="mlpprimarec"><span class="mlpznaktucne11b">EMILIA</span>: Nu, v něm Pepi
odkazuje… statek Loukov… svému nemanželskému synu Ferdinandovi… narozenému na
Loukově… dne toho a toho. Datum jsem zapomněla.</p>

<p class="mlpprimarec"><span class="mlpznaktucne11b">KOLENATÝ</span>: Výslovně?</p>

<p class="mlpprimarec"><span class="mlpznaktucne11b">EMILIA</span>: Výslovně.</p>

<p class="mlpprimarec"><span class="mlpznaktucne11b">KOLENATÝ</span>: A obálka je
zapečetěna?</p>

<p class="mlpprimarec"><span class="mlpznaktucne11b">EMILIA</span>: Ano.</p>

<p class="mlpprimarec"><span class="mlpznaktucne11b">KOLENATÝ</span>: Původní
pečetí Josefa Pruse?</p>

<p class="mlpprimarec"><span class="mlpznaktucne11b">EMILIA</span>: Ano.</p>

<p class="mlpprimarec"><span class="mlpznaktucne11b">KOLENATÝ</span>: Tak děkuju. <span class="mlpznakkurziva11b">(Sedne si.)</span> A pročpak si z nás, slečno, vlastně
děláte blázny?</p>

<p class="mlpprimarec"><span class="mlpznaktucne11b">EMILIA</span>: Já? Ah tak, vy
mi nevěříte.</p>

<p class="mlpprimarec"><span class="mlpznaktucne11b">KOLENATÝ</span>: To se rozumí,
že ne. Ani slova.</p>

<p class="mlpprimarec"><span class="mlpznaktucne11b">GREGOR</span>: Ale já jí
věřím! Jak se můžete opovážit –</p>

<p class="mlpprimarec"><span class="mlpznaktucne11b">KOLENATÝ</span>: Mějte rozum.
Je-li obálka zapečetěna, jak může někdo vědět, co v ní je? No řekněte!</p>

<p class="mlpprimarec"><span class="mlpznaktucne11b">GREGOR</span>: Ale –</p>

<p class="mlpprimarec"><span class="mlpznaktucne11b">KOLENATÝ</span>: V obálce sto
let zapečetěné!</p>

<p class="mlpprimarec"><span class="mlpznaktucne11b">GREGOR</span>: Přesto –</p>

<p class="mlpprimarec"><span class="mlpznaktucne11b">KOLENATÝ</span>: A v cizím
domě! Nebuďte dětina, Gregore.</p>

<p class="mlpprimarec"><span class="mlpznaktucne11b">GREGOR</span>: Já věřím a dost!</p>

<p class="mlpprimarec"><span class="mlpznaktucne11b">KOLENATÝ</span>: Nu, jak
chcete. Drahá slečno Martyová, vy máte zvláštní, zvláštní schopnost povídat…
pohádky. Zvláštní slabost, opravdu. Trpíte tím častěji?</p>

<p class="mlpprimarec"><span class="mlpznaktucne11b">GREGOR</span>: Oh mlčte aspoň!</p>

<p class="mlpprimarec"><span class="mlpznaktucne11b">KOLENATÝ</span>: Toť se ví,
jako hrob. Naprostá diskrétnost, slečno.</p>

<p class="mlpprimarec"><span class="mlpznaktucne11b">GREGOR</span>: A abyste věděl,
doktore, já doslova věřím všemu, co nám slečna řekla –</p>

<p class="mlpprimarec"><span class="mlpznaktucne11b">EMILIA</span>: Jste aspoň
džentlmen.</p>

<p class="mlpprimarec"><span class="mlpznaktucne11b">GREGOR</span>: – a proto, buď
ihned pojedete do Prusova domu a požádáte o papíry z roku 1816 –</p>

<p class="mlpprimarec"><span class="mlpznaktucne11b">KOLENATÝ</span>: To asi
neudělám. Anebo –</p>

<p class="mlpprimarec"><span class="mlpznaktucne11b">GREGOR</span>: – anebo požádám
o tu službu prvního advokáta z telefonního adresáře a svěřím mu causu Gregor.</p>

<p class="mlpprimarec"><span class="mlpznaktucne11b">KOLENATÝ</span>: Pro mne a za
mne –</p>

<p class="mlpprimarec"><span class="mlpznaktucne11b">GREGOR</span>: Dobrá. <span class="mlpznakkurziva11b">(Jde k telefonu a listuje v adresáři.)</span></p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(jde k němu)</span>:<span class="mlpznaktucne11b"> </span>Poslyšte,
Gregore, nechte těch hloupostí. Vždyť jsme přátelé, ne? Myslím dokonce, že jsem
býval vaším poručníkem.</p>

<p class="mlpprimarec"><span class="mlpznaktucne11b">GREGOR</span>: Dr. Abeles
Alfred, dvacet sedm šedesát jeden.</p>

<p class="mlpprimarec"><span class="mlpznaktucne11b">KOLENATÝ</span>: Člověče,
aspoň tohohle si neberte! To je má poslední rada. Chcete-li se nadobro ruinovat
–</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(do telefonu)</span>:<span class="mlpznaktucne11b"> </span>Haló!
Dvacet sedm šedesát jeden.</p>

<p class="mlpprimarec"><span class="mlpznaktucne11b">EMILIA</span>: Dobře, Gregore!</p>

<p class="mlpprimarec"><span class="mlpznaktucne11b">KOLENATÝ</span>: Nedělejte
ostudu! Nedáte přece naši dědičnou causu takovému –</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(do telefonu)</span>:<span class="mlpznaktucne11b"> </span>Doktor
Abeles? Tady Gregor v kanceláři –</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(vytrhne mu sluchátko)</span>:<span class="mlpznaktucne11b"> </span>Počkejte. Pojedu.</p>

<p class="mlpprimarec"><span class="mlpznaktucne11b">GREGOR</span>: K Prusovi?</p>

<p class="mlpprimarec"><span class="mlpznaktucne11b">KOLENATÝ</span>: Třeba k čertu.
Ale teď se mi odtud ani nehněte.</p>

<p class="mlpprimarec"><span class="mlpznaktucne11b">GREGOR</span>: Doktore,
nepřijdete-li za hodinu, zavolám –</p>

<p class="mlpprimarec"><span class="mlpznaktucne11b">KOLENATÝ</span>: I kušte! – Pardon,
slečno. A prosím vás, nepoblázněte mi ho nadobro. <span class="mlpznakkurziva11b">(Běží ven.)</span></p>

<p class="mlpprimarec"><span class="mlpznaktucne11b">GREGOR</span>: Konečně!</p>

<p class="mlpprimarec"><span class="mlpznaktucne11b">EMILIA</span>: Je opravdu tak
hloupý?</p>

<p class="mlpprimarec"><span class="mlpznaktucne11b">GREGOR</span>: Není. Je to
jenom praktik. Neumí počítat se zázraky. Já jsem vždycky čekal na zázrak, a přišla
jste vy. Dovolte, abych vám poděkoval.</p>

<p class="mlpprimarec"><span class="mlpznaktucne11b">EMILIA</span>: Oh, nestojí za
řeč.</p>

<p class="mlpprimarec"><span class="mlpznaktucne11b">GREGOR</span>: Hleďte, mám
skoro jistotu, že… že se ta závěť opravdu najde. Nevím, proč vám tak nesmírně
věřím. Snad proto, že jste tak krásná.</p>

<p class="mlpprimarec"><span class="mlpznaktucne11b">EMILIA</span>: Jak jste stár?</p>

<p class="mlpprimarec"><span class="mlpznaktucne11b">GREGOR</span>: Třicet čtyři.
Slečno Martyová, odmalička jsem žil jen tím, že musím dostat ty milióny.
Nemůžete si představit, co to je. Žil jsem jako blázen, nedovedl jsem jinak – –
– Kdybyste nebyla přišla –</p>

<p class="mlpprimarec"><span class="mlpznaktucne11b">EMILIA</span>: Dluhy?</p>

<p class="mlpprimarec"><span class="mlpznaktucne11b">GREGOR</span>: Ano. Dnes v noci
bych se patrně musel zastřelit.</p>

<p class="mlpprimarec"><span class="mlpznaktucne11b">EMILIA</span>: Nesmysl.</p>

<p class="mlpprimarec"><span class="mlpznaktucne11b">GREGOR</span>: Nic vám
neskrývám, slečno. Mně už nebylo pomoci. A najednou přijdete vy, přijdete bůhví
odkud, slavná, úžasná, plná tajemství…, abyste mne zachránila! – Proč se
smějete? Proč se mi smějete?</p>

<p class="mlpprimarec"><span class="mlpznaktucne11b">EMILIA</span>: Hlouposti. Nic
to není.</p>

<p class="mlpprimarec"><span class="mlpznaktucne11b">GREGOR</span>: Budiž, nebudu
mluvit o sobě. Drahá slečno, jsme sami. Zapřísahám vás, mluvte! Vysvětlete mi
vše!</p>

<p class="mlpprimarec"><span class="mlpznaktucne11b">EMILIA</span>: Co ještě? Řekla
jsem až dost.</p>

<p class="mlpprimarec"><span class="mlpznaktucne11b">GREGOR</span>: Jde tu o rodinné
věci. Dokonce o jistá… rodinná tajemství. Vy jste do nich zasvěcena nějakým
neobyčejným způsobem. Proboha řekněte mi vše!</p>

<p class="mlpscenickepoznamky">(Emilia vrtí hlavou.)</p>

<p class="mlpprimarec"><span class="mlpznaktucne11b">GREGOR</span>: Nemůžete?</p>

<p class="mlpprimarec"><span class="mlpznaktucne11b">EMILIA</span>: Nechci.</p>

<p class="mlpprimarec"><span class="mlpznaktucne11b">GREGOR</span>: Jak víte o těch
dopisech? Jak víte o tom testamentu? Odkud? Jak dávno? Kdo vám to všecko řekl?
S kým jste ve spojení? Pochopte, že… musím vědět, co za tím je. Kdo jste? Co to
vše znamená?</p>

<p class="mlpprimarec"><span class="mlpznaktucne11b">EMILIA</span>: Zázrak.</p>

<p class="mlpprimarec"><span class="mlpznaktucne11b">GREGOR</span>: Ano, zázrak.
Ale každý zázrak se musí vysvětlit. Jinak je – jinak je nesnesitelný. Proč jste
přišla?</p>

<p class="mlpprimarec"><span class="mlpznaktucne11b">EMILIA</span>: Jak vidíte.
Abych vám pomohla.</p>

<p class="mlpprimarec"><span class="mlpznaktucne11b">GREGOR</span>: Proč mi chcete
pomáhat? Proč právě mně? Jaký na tom máte zájem?</p>

<p class="mlpprimarec"><span class="mlpznaktucne11b">EMILIA</span>: To je má věc.</p>

<p class="mlpprimarec"><span class="mlpznaktucne11b">GREGOR</span>: Má také. Slečno
Martyová, budu-li vám zavázán za vše, za jmění, za život sám, povězte mi: co
vám za to smím položit k nohoum?</p>

<p class="mlpprimarec"><span class="mlpznaktucne11b">EMILIA</span>: Co tím myslíte?</p>

<p class="mlpprimarec"><span class="mlpznaktucne11b">GREGOR</span>: Co vám za to
mám nabídnout, slečno Martyová?</p>

<p class="mlpprimarec"><span class="mlpznaktucne11b">EMILIA</span>: Ah tak, vy mi
chcete dát… Říká se tomu provize, ne?</p>

<p class="mlpprimarec"><span class="mlpznaktucne11b">GREGOR</span>: Proboha,
jmenujte to jinak! Říkejte tomu jednoduše vděčnost; což vás může urazit, když –</p>

<p class="mlpprimarec"><span class="mlpznaktucne11b">EMILIA</span>: Bah, mám sama
dost.</p>

<p class="mlpprimarec"><span class="mlpznaktucne11b">GREGOR</span>: Promiňte, jen
chudák může mít dost. Bohatý nikdy ne.</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(překypí)</span>: Tak se podívejme! Ten ničema mně
nabízí peníze!</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(dotčen)</span>:<span class="mlpznaktucne11b"> </span>Odpusťte,
nedovedu přijímat… dobrodiní. <span class="mlpznakkurziva11b">(Pauza.)</span>
Slečno, říká se vám božská Marty. Ale v našem lidském světě by i princ z pohádky
požádal… o svůj podíl za takovou službu. Je to slušné a v pořádku. Rozumějte,
já mluvím o miliónech.</p>

<p class="mlpprimarec"><span class="mlpznaktucne11b">EMILIA</span>: Už by chtěl
rozdávat, ten maličký! <span class="mlpznakkurziva11b">(Jde k oknu, dívá se ven.)</span></p>

<p class="mlpprimarec"><span class="mlpznaktucne11b">GREGOR</span>: Proč se mnou
mluvíte jako s chlapcem? Dal bych půl dědictví, kdybyste – Slečno Martyová!</p>

<p class="mlpprimarec"><span class="mlpznaktucne11b">EMILIA</span>: Nu?</p>

<p class="mlpprimarec"><span class="mlpznaktucne11b">GREGOR</span>: Je to až
nesnesitelné, jak se vedle vás cítím maličký.</p>

<p class="mlpscenickepoznamky">(Pauza.)</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(obrátí se)</span>:<span class="mlpznaktucne11b"> </span>Jak
se jmenuješ?</p>

<p class="mlpprimarec"><span class="mlpznaktucne11b">GREGOR</span>: Cože?</p>

<p class="mlpprimarec"><span class="mlpznaktucne11b">EMILIA</span>: Jak se
jmenuješ?</p>

<p class="mlpprimarec"><span class="mlpznaktucne11b">GREGOR</span>: Gregor.</p>

<p class="mlpprimarec"><span class="mlpznaktucne11b">EMILIA</span>: Jak?</p>

<p class="mlpprimarec"><span class="mlpznaktucne11b">GREGOR</span>: Mac Gregor.</p>

<p class="mlpprimarec"><span class="mlpznaktucne11b">EMILIA</span>: Křestním
jménem, hlupáku!</p>

<p class="mlpprimarec"><span class="mlpznaktucne11b">GREGOR</span>: Albert.</p>

<p class="mlpprimarec"><span class="mlpznaktucne11b">EMILIA</span>: Maminka ti říká
Bertíku, viď?</p>

<p class="mlpprimarec"><span class="mlpznaktucne11b">GREGOR</span>: Ano. Totiž moje
matka už zemřela.</p>

<p class="mlpprimarec"><span class="mlpznaktucne11b">EMILIA</span>: Bah, všechno to
jenom umírá. <span class="mlpznakkurziva11b">(Pauza.)</span></p>

<p class="mlpprimarec"><span class="mlpznaktucne11b">GREGOR</span>: Jaká… jaká
byla… Ellian Mac Gregor?</p>

<p class="mlpprimarec"><span class="mlpznaktucne11b">EMILIA</span>: Konečně! Že tě
napadlo se na ni zeptat!</p>

<p class="mlpprimarec"><span class="mlpznaktucne11b">GREGOR</span>: Víte o ní něco?
Kdo byla?</p>

<p class="mlpprimarec"><span class="mlpznaktucne11b">EMILIA</span>: Veliká
zpěvačka.</p>

<p class="mlpprimarec"><span class="mlpznaktucne11b">GREGOR</span>: Byla krásná?</p>

<p class="mlpprimarec"><span class="mlpznaktucne11b">EMILIA</span>: Byla.</p>

<p class="mlpprimarec"><span class="mlpznaktucne11b">GREGOR</span>: Milovala mého…
prapraděda?</p>

<p class="mlpprimarec"><span class="mlpznaktucne11b">EMILIA</span>: Ano. Snad. Svým
způsobem.</p>

<p class="mlpprimarec"><span class="mlpznaktucne11b">GREGOR</span>: Kde zemřela?</p>

<p class="mlpprimarec"><span class="mlpznaktucne11b">EMILIA</span>: …Nevím. Tak
dost, Bertíku. Až zase jindy. <span class="mlpznakkurziva11b">(Pauza.)</span></p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(přiblíží se k ní)</span>:<span class="mlpznaktucne11b"> </span>Emilie!</p>

<p class="mlpprimarec"><span class="mlpznaktucne11b">EMILIA</span>: Pro tebe nejsem
Emilie.</p>

<p class="mlpprimarec"><span class="mlpznaktucne11b">GREGOR</span>: A co jsem já
pro vás? Proboha nedrážděte mne! Neponižujte mne! Myslete chvilku, že vám
nejsem ničím zavázán; že jste jen krásná žena, která… někoho oslnila. Poslyšte,
chtěl bych vám říci… Vidím vás poprvé… Ne, nesmějte se mi! Vy jste strašlivě
extravagantní.</p>

<p class="mlpprimarec"><span class="mlpznaktucne11b">EMILIA</span>: Já se nesměju,
Bertíku. Nebuď blázen.</p>

<p class="mlpprimarec"><span class="mlpznaktucne11b">GREGOR</span>: Já <span class="mlpznaktucne11b">jsem</span> blázen. Nikdy jsem nebyl takový blázen jako
teď. Vy, vy jste úžasně rozčilující. Jako bitevní alarm. Viděla jste už téci
krev? To člověka rozběsní, do nepříčetnosti. A vy, to se cítí na první pohled:
ve vás je něco hrozně divého. Prožila jste mnoho? Poslyšte, já nechápu, že vás
dosud nikdo nezabil.</p>

<p class="mlpprimarec"><span class="mlpznaktucne11b">EMILIA</span>: Nezačínej!</p>

<p class="mlpprimarec"><span class="mlpznaktucne11b">GREGOR</span>: Teď mne nechte
mluvit! Byla jste na mne hrubá; to připraví o rozvahu. Jen jste sem vešla, a dýchlo
to na mne… jako z výhně. Co je to? Člověk hned větří a vzepne se jako zvíře. Vy
vzbouzíte já nevím co strašného. Řekl vám to už někdo? Emilie, vy přece víte,
jak jste krásná!</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(unaveně)</span>:<span class="mlpznaktucne11b"> </span>Krásná?
Oh, neříkej to! Hleď!</p>

<p class="mlpprimarec"><span class="mlpznaktucne11b">GREGOR</span>: Proboha co to
děláte? Co to děláte s obličejem? <span class="mlpznakkurziva11b">(Couvá.)</span>
Emilie, nedělejte to! Teď… teď vypadáte staře! To je hrozné!</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(tiše)</span>:<span class="mlpznaktucne11b"> </span>Tak
vidíš. Jdi, jdi, Bertíku, nech mne! <span class="mlpznakkurziva11b">(Pauza.)</span></p>

<p class="mlpprimarec"><span class="mlpznaktucne11b">GREGOR</span>: Odpusťte, byl
jsem… Nevím, co dělám. <span class="mlpznakkurziva11b">(Usedá.)</span> Jsem
směšný, že?</p>

<p class="mlpprimarec"><span class="mlpznaktucne11b">EMILIA</span>: Bertíku,
vypadám velmi staře?</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(nedívá se na ni)</span>:<span class="mlpznaktucne11b"> </span>Ne,
jste krásná. K zbláznění krásná.</p>

<p class="mlpprimarec"><span class="mlpznaktucne11b">EMILIA</span>: Víš, co bys mi
mohl dát?</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(zvedne hlavu)</span>:<span class="mlpznaktucne11b"> </span>Jak?</p>

<p class="mlpprimarec"><span class="mlpznaktucne11b">EMILIA</span>: Tys mi sám
nabízel… Víš, co bych od tebe chtěla?</p>

<p class="mlpprimarec"><span class="mlpznaktucne11b">GREGOR</span>: Všechno je
vaše.</p>

<p class="mlpprimarec"><span class="mlpznaktucne11b">EMILIA</span>: Poslyš,
Bertíku, umíš řecky?</p>

<p class="mlpprimarec"><span class="mlpznaktucne11b">GREGOR</span>: Ne.</p>

<p class="mlpprimarec"><span class="mlpznaktucne11b">EMILIA</span>: Nu vidíš, pak
to nemá pro tebe ceny. Dej mi ty řecké listiny!</p>

<p class="mlpprimarec"><span class="mlpznaktucne11b">GREGOR</span>: Jaké?</p>

<p class="mlpprimarec"><span class="mlpznaktucne11b">EMILIA</span>: Ty, co dostal
Ferdi, rozumíš, Gregor, tvůj pradědek. Od Pepi Pruse. Víš, je to… je to jen
památka. Dáš mi to?</p>

<p class="mlpprimarec"><span class="mlpznaktucne11b">GREGOR</span>: Já o žádných
nevím.</p>

<p class="mlpprimarec"><span class="mlpznaktucne11b">EMILIA</span>: Nesmysl, musíš
je mít! Pepi přece slíbil, že mu je odevzdá! Proboha Alberte, řekni, že je máš!</p>

<p class="mlpprimarec"><span class="mlpznaktucne11b">GREGOR</span>: Nemám.</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(prudce vstane)</span>:<span class="mlpznaktucne11b"> </span>Cože?
Nelži! Máš je, viď?</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(vstane)</span>:<span class="mlpznaktucne11b"> </span>Nemám.</p>

<p class="mlpprimarec"><span class="mlpznaktucne11b">EMILIA</span>: Hlupáku! Já je
chci! Já je musím mít, slyšíš? Najdi je!</p>

<p class="mlpprimarec"><span class="mlpznaktucne11b">GREGOR</span>: Kde jsou?</p>

<p class="mlpprimarec"><span class="mlpznaktucne11b">EMILIA</span>: Copak já vím?
Hledej! Přines je! Vždyť proto sem jedu – Bertíku!</p>

<p class="mlpprimarec"><span class="mlpznaktucne11b">GREGOR</span>: Ano.</p>

<p class="mlpprimarec"><span class="mlpznaktucne11b">EMILIA</span>: Kde jsou?
Proboha přemýšlej trochu!</p>

<p class="mlpprimarec"><span class="mlpznaktucne11b">GREGOR</span>: Nejsou u Pruse?</p>

<p class="mlpprimarec"><span class="mlpznaktucne11b">EMILIA</span>: Vezmi mu je!
Pomoz – pomoz mi – <span class="mlpznakkurziva11b">(Telefonní zvonek.)</span></p>

<p class="mlpprimarec"><span class="mlpznaktucne11b">GREGOR</span>: Okamžik. <span class="mlpznakkurziva11b">(Běží k telefonu.)</span></p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(klesá do lenošky)</span>:<span class="mlpznaktucne11b"> </span>Proboha
najdi, najdi je!</p>

<p class="mlpprimarec"><span class="mlpznaktucne11b">GREGOR</span> <span class="mlpznakkurziva11b">(do telefonu)</span>:<span class="mlpznaktucne11b"> </span>Haló!
Zde kancelář doktora Kolenatého. – Není tu. – Mám něco vyřídit? Zde Gregor. – Právě
ten. – Ano. – – Ano. – Dobrá. Děkuju zdvořile. – <span class="mlpznakkurziva11b">(Pověsí
telefon.)</span> Hotovo.</p>

<p class="mlpprimarec"><span class="mlpznaktucne11b">EMILIA</span>: Co?</p>

<p class="mlpprimarec"><span class="mlpznaktucne11b">GREGOR</span>: Proces
Gregor-Prus. Nejvyšší soud právě vynesl rozsudek. Zatím jen důvěrná zpráva.</p>

<p class="mlpprimarec"><span class="mlpznaktucne11b">EMILIA</span>: A?</p>

<p class="mlpprimarec"><span class="mlpznaktucne11b">GREGOR</span>: Prohrál jsem. <span class="mlpznakkurziva11b">(Pauza.)</span></p>

<p class="mlpprimarec"><span class="mlpznaktucne11b">EMILIA</span>: Copak ten tvůj
osel advokát to nemohl chvilku zadržet?</p>

<p class="mlpscenickepoznamky">(Gregor mlčky krčí rameny.)</p>

<p class="mlpprimarec"><span class="mlpznaktucne11b">EMILIA</span>: Ale můžeš se
ještě odvolat, ne?</p>

<p class="mlpprimarec"><span class="mlpznaktucne11b">GREGOR</span>: Nevím. Myslím,
že ne.</p>

<p class="mlpprimarec"><span class="mlpznaktucne11b">EMILIA</span>: To je hloupé. <span class="mlpznakkurziva11b">(Pauza.)</span></p>

<p class="mlpprimarec"><span class="mlpznaktucne11b">EMILIA</span>: Poslyš,
Bertíku, já ti zaplatím dluhy, rozumíš?</p>

<p class="mlpprimarec"><span class="mlpznaktucne11b">GREGOR</span>: Co je vám do
mne? Nechci.</p>

<p class="mlpprimarec"><span class="mlpznaktucne11b">EMILIA</span>: Ty mlč!
Zaplatím je a dost. A teď mi pomůžeš hledat ten rukopis.</p>

<p class="mlpprimarec"><span class="mlpznaktucne11b">GREGOR</span>: Emilie –</p>

<p class="mlpprimarec"><span class="mlpznaktucne11b">EMILIA</span>: Zavolej mi auto
–</p>

<p class="mlpscenickepoznamky">(Vejde rychle dr. Kolenatý a za ním Prus.)</p>

<p class="mlpprimarec"><span class="mlpznaktucne11b">KOLENATÝ</span>: Našli jsme!
Našli! <span class="mlpznakkurziva11b">(Vrhá se před Emilií na kolena.)</span>
Milostivá, prosím miliónkrát za odpuštění. Jsem staré hloupé zvíře, a vy jste
vševědoucí!</p>

<p class="mlpprimarec"><span class="mlpznaktucne11b">PRUS</span> <span class="mlpznakkurziva11b">(podává Gregorovi ruku)</span>:<span class="mlpznaktucne11b"> </span>Gratuluju k skvělému testamentu.</p>

<p class="mlpprimarec"><span class="mlpznaktucne11b">GREGOR</span>: Není proč.
Právě jste proces vyhrál vy.</p>

<p class="mlpprimarec"><span class="mlpznaktucne11b">PRUS</span>: Ale vy snad
zažádáte o restituci?</p>

<p class="mlpprimarec"><span class="mlpznaktucne11b">GREGOR</span>: Cože?</p>

<p class="mlpprimarec"><span class="mlpznaktucne11b">KOLENATÝ</span> <span class="mlpznakkurziva11b">(vstává)</span>:<span class="mlpznaktucne11b"> </span>Ale
to se rozumí, miláčku! Teď provedem restituci naší causy.</p>

<p class="mlpprimarec"><span class="mlpznaktucne11b">EMILIA</span>: Bylo to tam?</p>

<p class="mlpprimarec"><span class="mlpznaktucne11b">KOLENATÝ</span>: To se ví:
testament, dopisy a ještě něco…</p>

<p class="mlpprimarec"><span class="mlpznaktucne11b">PRUS</span>: Prosím představte
mne.</p>

<p class="mlpprimarec"><span class="mlpznaktucne11b">KOLENATÝ</span>: Ah pardon.
Slečno Martyová, to je pan Prus, náš úhlavní nepřítel.</p>

<p class="mlpprimarec"><span class="mlpznaktucne11b">EMILIA</span>: Těší mne. Kde
jsou ty dopisy?</p>

<p class="mlpprimarec"><span class="mlpznaktucne11b">KOLENATÝ</span>: Které?</p>

<p class="mlpprimarec"><span class="mlpznaktucne11b">EMILIA</span>: Od Elliany.</p>

<p class="mlpprimarec"><span class="mlpznaktucne11b">PRUS</span>: Dosud u mne. Pan
Gregor se o ně nemusí bát.</p>

<p class="mlpprimarec"><span class="mlpznaktucne11b">EMILIA</span>: Dostane je?</p>

<p class="mlpprimarec"><span class="mlpznaktucne11b">PRUS</span>: Bude-li dědit,
zajisté. Na památku po… slečně pramatce.</p>

<p class="mlpprimarec"><span class="mlpznaktucne11b">EMILIA</span>: Poslyš, Bertíku
–</p>

<p class="mlpprimarec"><span class="mlpznaktucne11b">PRUS</span>: Aha, vy dva se
dobře znáte. Myslil jsem si to.</p>

<p class="mlpprimarec"><span class="mlpznaktucne11b">GREGOR</span>: Pardon, poznal
jsem slečnu Martyovou teprve –</p>

<p class="mlpprimarec"><span class="mlpznaktucne11b">EMILIA</span>: Mlč! Bertíku,
ty dopisy mně pak vrátíš, viď?</p>

<p class="mlpprimarec"><span class="mlpznaktucne11b">PRUS</span>: Vrátit? Copak
byly někdy vaše?</p>

<p class="mlpprimarec"><span class="mlpznaktucne11b">EMILIA</span>: Oh ne. Ale
Bertík mi je dá.</p>

<p class="mlpprimarec"><span class="mlpznaktucne11b">PRUS</span>: Slečno, jsem vám
nesmírně zavázán za vaše odhalení. Člověk konečně ví, co má v domě. Za to bych
vám rád nabídl pěknou kytici.</p>

<p class="mlpprimarec"><span class="mlpznaktucne11b">EMILIA</span>: Nejste štědrý.
Bertík mně nabídl víc.</p>

<p class="mlpprimarec"><span class="mlpznaktucne11b">PRUS</span>: Plný vůz květin,
ne?</p>

<p class="mlpprimarec"><span class="mlpznaktucne11b">EMILIA</span>: Ne, ale já
nevím kolik miliónů.</p>

<p class="mlpprimarec"><span class="mlpznaktucne11b">PRUS</span>: A vy jste je
přijala?</p>

<p class="mlpprimarec"><span class="mlpznaktucne11b">EMILIA</span>: Bůh uchovej.</p>

<p class="mlpprimarec"><span class="mlpznaktucne11b">PRUS</span>: Dobře jste
udělala. Jen nic nebrat předem!</p>

<p class="mlpprimarec"><span class="mlpznaktucne11b">EMILIA</span>: Copak nám něco
schází?</p>

<p class="mlpprimarec"><span class="mlpznaktucne11b">PRUS</span>: Nu, snad nějaká
maličkost. Dejme tomu doklad, že ten syn Ferdinand je nesporně Ferdinand
Gregor. Víte, tihle právníci jsou puntičkáři.</p>

<p class="mlpprimarec"><span class="mlpznaktucne11b">EMILIA</span>: Nějaký… písemný
doklad?</p>

<p class="mlpprimarec"><span class="mlpznaktucne11b">PRUS</span>: Aspoň to.</p>

<p class="mlpprimarec"><span class="mlpznaktucne11b">EMILIA</span>: Dobrá. Doktore,
pošlu vám ráno něco takového.</p>

<p class="mlpprimarec"><span class="mlpznaktucne11b">KOLENATÝ</span>: Jakže, vy to
vozíte s sebou? Propánaboha!</p>

<p class="mlpprimarec"><span class="mlpznaktucne11b">EMILIA</span> <span class="mlpznakkurziva11b">(příkře)</span>:<span class="mlpznaktucne11b"> </span>Je
to tak divné, co?</p>

<p class="mlpprimarec"><span class="mlpznaktucne11b">KOLENATÝ</span>: I toto, já už
se nedivím ničemu. Gregore, zavolejte si třeba dvacet sedm šedesát jeden.</p>

<p class="mlpprimarec"><span class="mlpznaktucne11b">GREGOR</span>: Doktora
Abelesa? Proč?</p>

<p class="mlpprimarec"><span class="mlpznaktucne11b">KOLENATÝ</span>: Protože se
mi, holenku, zdá, že – že – No uvidíme.</p>

<p class="mlpprimarec"><span class="mlpznaktucne11b">PRUS</span>: Slečno Martyová,
zvolte si raději mou kytici.</p>

<p class="mlpprimarec"><span class="mlpznaktucne11b">EMILIA</span>: Proč?</p>

<p class="mlpprimarec"><span class="mlpznaktucne11b">PRUS</span>: Máte to rozhodně
jistější.</p>

<p class="mlpscenickepoznamky">Opona.</p>

</div>
</body>
</html>